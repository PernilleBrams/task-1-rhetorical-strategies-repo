[79881] **Spørger**: Tak. Jeg formoder, at Ordføreren er enig i præmissen om, at det er den private og ikke den offentlige sektor, der skaber den økonomiske vækst i vores samfund. Jeg vil derfor høre, om formanden for Parti_D ser et behov for, at vi kommer væk fra at diskutere på socialdemokratiske præmisser, hvor vi altid er tvunget til at diskutere størrelsen på den offentlige sektor. Er det ikke på tide, at vi får sat en borgerlig dagsorden? **Medlem**: Jo. Nu er borgerlighed jo mange ting. Det skal vi jo snart have en god drøftelse om. Når det så er sagt, er jeg enig i, at forudsætningen for, at vi overhovedet kan have et godt offentligt velfærdssystem, jo er, at vi har en stærk privat sektor, og at vi har en vækst i den private sektor, der gør, at vi sådan set har råd til alt det gode, og til alt det gode, som vi 179 herinde jo rigtig gerne vil love, skal pengene jo tjenes først. Det er derfor, jeg synes, at tingene nogle gange vender forkert og vi nogle gange mangler at have fokus på, at pengene skal tjenes. Det er også derfor, at en generationsskiftebeskatning jo er ødelæggende for det at skabe vækst i samfundet. **Spørger**: Nogle af de afgifter, som er indført i den seneste finanslov, altså finansloven for 2020, vender jo desværre den tunge ende nedad. Jeg taler ikke kun om tobaksafgiften, som jeg ved at Parti_D også er med på, men faktisk om, at selv når man tager tobaksafgiften ud, er det samlede regnestykke sådan, at dem, der har allermindst, også bliver ramt allermest. Ser Taleren på samme måde, som jeg gør, en udfordring i, at vi har en venstrefløj, som på den ene side siger: Vi vil ikke øge uligheden – men som samtidig på den anden side både øger uligheden og i virkeligheden hæmmer væksten og velstanden i vores samfund, når de gennemfører den første finanslov i den her regeringsperiode? **Medlem**: Tak for det. Ja, altså, jeg blev også noget rystet over, at det faktisk endte på den måde, som det gjorde, nemlig at nu skal vi alle sammen til at være fattigere. Jeg synes sådan set, at afgifter jo godt kan være et redskab til at sige, at der er noget, vi ikke vil have så meget af, men så skal man jo bare sætte skatterne ned på nogle andre områder. Altså, det vil være vores synspunkt, at hvis man hiver flere afgifter ind det ene sted, må man altså sænke dem et andet sted, og så kan jeg godt leve med det, for jeg synes, at det kan være fair nok at sige, at det faktisk er noget, vi mener. Vi regulerer, men så skal skattetrykket bare ikke stige.
[79868] **Medlem**: Der kom en ny formand og en mere kvindelig stemme, hvilket jeg blev helt forskrækket over. Ja, det er SF bestemt villige til at kigge på. Der skal ikke være nogen tvivl. Jeg er bare bekymret for, at vi ved at gå ind i en diskussion om en kæmpestor skattereform risikerer, at vi ikke kommer i gang med det, vi skal i gang med, allerede her til sommer. Men hvis vi kan gøre det på en smart og klog måde, så vi ikke udskyder de klimaudfordringer, vi har, og ikke får løst dem, så er vi faktisk meget fordomsfri. For for os er det afgørende, at vi får kigget på de store udfordringer allerede nu. Vi ved, vi skal i gang med at plante mere skov, for ellers når vi ikke i mål. Vi ved, vi skal i gang med at have kigget generelt på landbruget og deres bidrag. Vi skal have kigget på transportområdet. Det er hele paletten, vi skal i gang med. Der er ikke rigtig noget, vi kan overse, hvis vi skal være ambitiøse nok og nå i mål med de 70 pct. **Spørger**: Allerførst vil jeg lige sige til formanden for SF, at det var en fornøjelse at arbejde sammen i forbindelse med finanslovsforhandlingerne, og det gør jo så, at jeg får lyst til at spørge: Skal vi ikke lave noget mere sammen – og ikke mindst i forhold til biodiversitetsdagsordenen? For vi har masser af gange hernede i salen diskuteret hele klimaudfordringen, klimakrisen, og vi er også begyndt at kigge på biodiversitetskrisen. Parti_I synes jo, at vi skal lave en egentlig biodiversitetslov på samme måde, som vi har en klimalov. **Medlem**: Jeg synes også, det var en fornøjelse at samarbejde med Parti_I i forbindelse med finanslovsforhandlingerne. Ikke mindst i f.eks. kravet om, at der skulle gøres noget ved generationsforureningerne, var SF meget glad for Parti_Is opbakning. Vi lykkedes ikke med det, men det skal ikke være det samme, som at vi ikke kommer igen. For det er jo helt rigtigt, at den grønne dagsorden ikke kun handler om klimaet. Det er tit den debat, vi har i Folketinget, men den handler jo også om natur. Den handler om miljø. Den handler i virkeligheden også om vores havbrug. Det er jo en palet af ting, vi skal i gang med, for at løse den grønne dagsorden. Og jo, jeg kigger gerne på biodiversitet og biodiversitetslov, for med den melding, der lige er kommet i forhold til rødlisten, står vi med et uoverskueligt problem i forhold til arter i Danmark, hvis vi ikke snart får taget fingeren ud af et vist sted. **Spørger**: Jeg er helt enig, og det, som jeg synes er en fælles opgave, er jo, at vi begynder at sætte billeder og ord og tal på den her udfordring, fordi det godt kan lyde lidt nørdet, hvis man ikke er inde i det, når man siger biodiversitetslov. Men dybest set er det måske næsten en endnu større trussel end klimakrisen, uden at man skal sammenligne. Men det er jo simpelt hen kernen i det, at der overhovedet eksisterer liv i dag, og vi ser mangfoldigheden i arter styrtdykke. Så det er dejligt at høre, at SF også vil være med til at sætte skub på den dagsorden. **Medlem**: Det kan være, at vi sammen skal lave en kampagnevideo om viben, for viben er jo ganske presset i det danske landskab. Den yngler alene på landbrugsjord og oplever derfor ofte, at dens rede bliver smadret. Den yngler en gang om året, og den er i tilbagegang, fordi den ikke har pladsen til at yngle. Den er så smuk, når den flyver hen over de danske marker og har også et meget, meget fantastisk fløjt. Så vi kunne måske starte med at reklamere lidt mere for viben – for netop at sætte billeder på.
[79876] **Spørger**: Tak for det. Nu er det jo en partilederdebat, så man behøver ikke kun at fokusere på det, der parlamentarisk er muligt. Vi kan også tillade os at drømme lidt, og lad os bare tage den drøm – det er måske godt nok en lidt ond drøm – at Parti_G har 90 mandater, og at vi lever i Parti_Gs drømmesamfund. Hvad er det egentlig så i Parti_Gs drømmesamfund, man har ret til at eje? Det er jo tidligere blevet slået fast af partiet, at man gerne må eje en tandbørste. Men må man eje en bil? Må man eje et hus? Må man eje en virksomhed i Parti_Gs drømmesamfund? Hvordan er forholdet til privat ejendomsret, hvis det stod helt alene til Ordføreren? **Medlem**: Hvis det stod helt alene til Taleren? Det tror jeg simpelt hen jeg bliver nødt til at sige ikke er inden for Parti_Gs politik at det nogen sinde skal. Vi går faktisk ind for, at det skal være sådan nogenlunde demokratisk. Spøg til side. Parti_G er jo stærk fortaler for grundlæggende, fundamentale rettigheder. Det handler også om den private ejendomsret på alle planer. Det er den der sådan gamle fortælling om Parti_G og tandbørster, og hvad ved jeg. Nej, den sti skal vi ikke ned ad. Men det, vi til gengæld rigtig gerne vil, er, at vi rigtig gerne vil udvide de ejerformer, som vi har i dag, til også at omfatte meget mere kooperativer, fælleseje, medarbejdereje. Vi tror rent faktisk, at det fremmer vores samfund at fokusere mere på fællesskabet end bare enkeltindividers ejerformer. **Spørger**: Så i Parti_Gs drømmesamfund må man stadig gerne have privat ejendomsret over biler, boliger og virksomheder, hvis man frivilligt gerne vil sige nej til fælleseje og andre former for demokratisk eje? Jeg skal bare være helt sikker på, at man har droppet enhver tanke om at ophæve den private ejendomsret. Det er sådan, jeg hører det, og det er glædeligt, at man på den måde lægger dele af den gamle socialisme på hylden. Men jeg er nysgerrig på Parti_Gs politik. **Medlem**: Ja tak, det kan jeg høre. Nysgerrigheden strømmer frem. Parti_G er demokratiske socialister. Det indebærer grundlæggende frihedsrettigheder inklusive den private ejendomsret. Vi vil også rigtig gerne udvide forskellige ejerformer, tale om, hvordan de store virksomheder, der er i Danmark, er ejet, og om, at de store infrastrukturelle dele af vores samfund bør være på offentlige hænder og på fællesskabets hænder. Det har vi en grundlæggende ideologisk tilgang til. Men den private ejendomsret? Ja, selvfølgelig!
[114410] **Spørger**: Tak for det. Det, der nok kommer til at fylde mest i den kommende tid, er jo nytænkningen og frisættelsen af hele ældreområdet. Jeg glæder mig enormt meget til at se det fulde udspil fra regeringen og de store aftryk, som Parti_B har fået i den forbindelse. Jeg synes, det er nogle gode takter, der har været i det, der har været fremme i medierne indtil videre. Men det, jeg vil spørge Ordføreren om, er, om han ikke mener, at for virkelig at kunne tage livtag med bureaukratiet på ældreområdet kræver det nødvendigvis også, at man i forhold til plejehjemmene sikrer, at driften bliver flyttet væk fra kommunerne og over til nogle selvejende institutioner. For ellers vil kommunerne bare kunne blive ved med at pålægge dem alt muligt unødvendigt bureaukrati. **Medlem**: Jeg tror, man må se mere nuanceret på det spørgsmål. Der er jo i dag mulighed for, at man kan flytte ind og bo på f.eks. et friplejehjem. Dem er der efter min smag alt for få af. Det er jo et sted, hvor man har en selvstændig bestyrelse, og hvor man jo så beslutter langt mere selv og ikke nødvendigvis er underlagt, hvad ens kommune måtte beslutte. Men derudover er der jo også det kommunale selvstyre. Der er jo forskellige måder, kommunerne indretter sig på. Derfor bør vi måske også få det til at være en del af diskussionen, nemlig hvordan kommunerne også står til ansvar for, hvordan man så varetager den kommunale ældrepleje. **Spørger**: Nu nævner Taleren jo selv friplejehjemmene som det gode eksempel. Det er jo ikke sådan, at vi bare kan få alle plejehjem til at være friplejehjem. Men man kunne jo godt gøre noget mere, for at de offentlige plejehjem i fremtiden i højere grad har de samme frie rammer som friplejehjemmene. Det vil jo nok også indbefatte, at det bliver nogle professionelle bestyrelser eller en anden form for selvejerskab, ligesom vi kender det fra gymnasier, universiteter og lignende. Og det er lidt det, som jeg prøver at høre Venstreformandens holdning til. Er det noget af det, som vi skal ind at kigge på, og er det ikke en forudsætning for, at vi virkelig kan få sat tingene fri og også få sat nytænkningen fri det enkelte sted? **Medlem**: Der er jo mange ting, man bliver nødt til at se fordomsfrit på. Det ved jeg at Parti_H også gør. Det er et parti, der ser fordomsfrit på mange ting. Så det er kun godt. Men det her bliver jo en del af debatten, og derfor tænker jeg også, at Alex Vanopslagh skal glæde sig til at se udspillet folde sig ud. Jeg vil også gerne kvittere for, at Alex Vanopslagh nu konkret blander sig i diskussionen og gerne vil søge den politiske indflydelse. Det synes jeg er rigtig, rigtig godt, for det kan være med til at bringe den offentlige sektor til et andet og bedre sted end der, hvor den er i dag.
[92409] **Spørger**: Tak. Regeringen lancerede, at der skal laves en screeningslov for rigsfællesskabet for at øge sikkerheden. Det synes jeg er en god idé og på sin plads. Mit spørgsmål går på: Vil regeringen sikre, at det ikke går ud over de beføjelser, som Færøerne har i forvejen? **Medlem**: Først og fremmest er jeg glad for, at der kvitteres for, at vi skal have en screeningslov, og at det er helt afgørende, at vi har de redskaber i lovgivningen i rigsfællesskabet, der gør, at vi ikke er sårbare over for folk udefra, der af den ene eller den anden årsag ikke vil os det godt. Så det her er vigtigt i udenrigspolitikken, det er vigtigt i sikkerhedspolitikken. I forhold til den konkrete lovgivning er vi i dialog med Færøerne om, hvordan vi sikrer, at det her kan finde sted i rigsfællesskabet, og som spørgeren jo godt ved, har vi den udfordring, at telekommunikationen er et hjemtaget område, men at udenrigs- og sikkerhedspolitikken af gode grunde ikke er det. **Spørger**: Tak. Jeg er enig i, at det er meget vigtigt, at vi får lavet en lov af den type, men at vi laver den på en sådan måde, at vi ikke får den debat om, at det er Danmark, der tager beføjelser tilbage. Det er meget vigtigt i den her diskussion. Det var bare det, jeg ville sige. **Medlem**: Jamen jeg kan som partiformand og på vegne af regeringen sige meget klart, at der ikke er et ønske hos regeringen om at ændre på den almindelige fordeling, der er i opgaverne i rigsfællesskabet. Men det er jo selvsagt, at regeringen og Folketinget og rigsfællesskabet arbejder inden for rammen af grundloven, f.eks. hvad angår udenrigs- og sikkerhedspolitikken.
[79860] **Spørger**: Tak for det. Det er jo ikke så mange gange, vi har mulighed for at stille hinanden spørgsmål på den her måde, og derfor vil jeg bare lige genopfriske hukommelsen. Jeg var til en debat hos Dansk Industri sammen med fru Sofie Carsten Nielsen og skatteministeren, hvor vi talte om generationsskiftebeskatning, og det var, inden finanslovsaftalen blev indgået. Der sagde jeg: Jeg tror, at I må indstille jer på, at det nok er Parti_G, der trækker det længste strå dér. Og der kunne jeg høre på Parti_C, at det ikke ville ske, så længe de sad der. Hvad tænker Ordføreren vi gør nu? For nu var det jo desværre dem, der trak det længste strå. Så hvad skal vi nu gøre i forhold til vores virksomheder, der skal generationsskifte? **Medlem**: Apropos strå er den mest kendte stråmand jo at tillægge andre et synspunkt, de ikke har, og så sige, at de er løbet fra det. Det har jo været klart, lige siden vi stemte imod, at man lempede beskatningen af generationsskifter, at vi ikke syntes, at der var 1 mia. kr. til at bruge til det, samtidig med at man skar ned på uddannelserne og svigtede den grønne omstilling osv. Så den uenighed er jo ikke ny. Det problem, som hr. Søren Pape Poulsens parti ikke løste til trods for interessen, da man sad i regering, uanset hvad beskatningsniveauet var, var, at man efterlod en række virksomheder uden mulighed for at vide, hvad de skulle betale i skat. Det synes vi stadig væk er urimeligt, og derfor arbejdes der med den problemstilling i det ekspertudvalg, vi har fået nedsat. **Spørger**: Jeg er helt enig i, at vi ikke kom helt i mål. Vi kom et skridt ad vejen. Men har Taleren nogen idé om, hvordan den milliard, man nu vil bruge, skal komme ind? Man kan jo håbe, at der er gode, stærke kræfter i erhvervslivet, der vil kæmpe alt, hvad de kan, for ikke at generationsskifte, så længe den her regering og det her flertal sidder. Så man venter, og så kommer der jo ikke en krone ind. Skal man så finde nye skatter at lægge på erhvervslivet, der sikrer vores alle sammens velfærd? Det er jo det, de gør. Så hvad skal vi så gøre? **Medlem**: Det er vel et spørgsmål, der bider sig selv lidt i halen. Hvis ikke der kommer nogen penge ind på de skatter, er der næppe nogen, der har lidt stor nød, selv om Taleren kerer sig meget om det. Jeg synes, at det saglige og det vigtige her er, at vi får fundet en bedre måde at fastslå, hvad sådan et generationsskifte koster med den beskatning, der skal være. Så kan man altid diskutere niveauet, og hvad man synes pengene skal bruges til. Men det, som ikke lykkedes under den tidligere regering, og som med rette, synes jeg, har frustreret en række virksomheder, var at skabe en model, hvor man faktisk kan regne ud, hvad det kommer til at koste, hvis en virksomhed skal generationsskifte og virksomheden skal gå videre til næste led. Det kunne man ikke regne ud i det gamle system. Det kan man heller ikke for nærværende i det nye. Det synes vi skal laves om, og det håber jeg er en fælles sag.
[101061] **Spørger**: Tak, formand. I går kom der en ret dyster rapport fra FN's klimapanel, der siger, at vi har kortere tid til at stoppe udledningerne, end vi havde troet. Hvis det nu viser sig – selv om vi ligger godt i Danmark; vi er et af de førende lande – at vi faktisk er nødt til at forøge vores besparelser for at bidrage til at komme i mål, vil statsministeren så være med til at diskutere, om vi i virkeligheden bliver nødt til at sætte vores CO 2 -besparelser til op til måske 75 eller 80 pct. i 2030, hvis det altså er nødvendigt for, at vi gør vores del? **Medlem**: Vi skal absolut gøre vores del, og vi er i øvrigt et af de lande, der har de mest ambitiøse klimamål allerede. Jeg tror, at vi når hinanden på et meget tidligt tidspunkt i den her diskussion, fordi, som der er flere der allerede har spurgt ind til, vi skal gøre os fri af russisk gas og i det hele taget russisk energi så hurtigt som muligt, og den måde, man løser det bedst på, er jo via vedvarende energi. Her kommer jeg jo så nok til at stille et spørgsmål senere i dag den anden vej, for noget af det, der forsinker os i at opføre tilpas meget vedvarende energi, kan en gang imellem være nogle klimahensyn, hvor vi også kommer ind i nogle dilemmaer om, hvordan vi sikrer os, at den vedvarende energi faktisk bliver speedet op. **Spørger**: Heldigvis siger klimarapporten, at den vedvarende energi er ved at blive billigere. Vind, sol osv. er ved at blive billigere. Det er jo en af de gode ting. Jeg vil spørge statsministeren til den udledning, der foregår uden for Danmark. Når vores skibe, vores fly, vores lastbiler kommer uden for Danmark, får vi ikke afregnet den CO 2 . Kunne man forestille sig, at vi er det land, der arbejder hårdest i FN for at sikre et globalt klimabudget, sådan at vi ovenfra får fordelt det ansvar, som de forskellige lande har for afregning af den CO 2 , de står for, men som udledes uden for landets grænser? **Medlem**: Det er jo en gammel diskussion, hvor man lægger CO 2 -belastningen. Jeg er altid åben for at diskutere ting, men jeg er egentlig mest af alt optaget af, at vi løser den opgave, vi allerede har stillet os selv. Det er vi godt i gang med, men vi har behov for at gøre det hurtigere. Vi har behov for mere vedvarende energi nu, og vi har behov for, at det bliver opført hurtigere end det, vi er lykkedes med indtil nu, på grund af den krise, vi har i Europa.
[79879] **Spørger**: Jeg vil også gerne opholde mig lidt ved flerårsaftalen for politiet, for jeg synes, at der er meget at rette op på. Altså, når man ser på udviklingen, siden det sidste politiforlig blev lavet, og i den tid, hvor Ordføreren var justitsminister, er antallet af henlæggelser steget helt eksplosivt. År efter år er der sat rekord i, hvor mange sager der er blevet henlagt. I det svar, der blev givet til Folketinget sidste efterår, tror jeg, at man pr. 9. november havde henlagt mere end 20.000 sager, over 21.000 sager, alene i 2019. Og det er altså med et udgangspunkt på under 10.000 sager ved valgperiodens begyndelse. Derfor er mit spørgsmål til Ordføreren: Er det ikke et svigt af retssikkerheden og retssamfundet, når sager ikke føres for en dommer, men ender i en henlæggelse? **Medlem**: Jeg synes, det er et meget stort problem; det skal jeg på ingen måde sige at det ikke er. Det var sådan set derfor, at vi prøvede at gøre noget ved det – ved at styrke vores politi og få flere folk på gaden, ved at styrke de forskellige enheder, ved at lave en ny aftale for domstolene. Jeg erkender – og det har jeg faktisk også åbent gjort før – at hvis jeg sådan skulle pege på et sted og sige, at der burde vi have gjort noget mere, gælder det i hvert fald anklagemyndigheden. Der havde vi så meget fokus på at få styrket politiet ved sidste forlig, at vi ikke fik gjort nok ved anklagemyndigheden. Det synes jeg er en åben dør at løbe ind; der skal vi have gjort noget. Det er også derfor, at det må være en del af styrkelsen ved det forlig, vi skal lave nu. **Spørger**: Jeg synes bare, når jeg hører den indledende tale her, at vi godt nok skulle langt ned i argumentationsrækken, før vi kom til spørgsmålet om anklagemyndigheden. Og jeg synes, at man svigter ofrene, hvis ikke man sørger for, at de sager føres ved domstolene, altså at anklagemyndigheden har en kapacitet til det. Det er selvfølgelig på en eller anden måde lettere som politiker at sige: Jeg vil gerne have flere uniformer i gaderne, jeg vil gerne have synlige politistationer, og jeg vil gerne have grænsevagter, men det, der reelt har en betydning for, om forbryderne sidder i fængsel eller ej, er jo, om der bliver fældet en dom. Hvis man derfor ikke nu ved det her politiforlig vælger at sige, at den her del er den afgørende for at rette op på det, så er der jo ingen grund til at tro, at vi ikke ender på samme måde, altså at det bare vokser og vokser, og at man næste år sætter rekord igen. Og derfor er jeg bare glad for at høre, at den erkendelse er kommet, om end måske lidt sent. **Medlem**: Nu er det jo ikke, fordi der er folk, der ikke har fået dom, under den tidligere regering. Jeg minder bare lige om, at fængslerne var fyldte – fyldte, fordi vi havde skærpet straffene, fyldte, fordi vi tog bladet fra munden og dykkede ned i værktøjskassen og sagde: Nu skal vi have ryddet op i noget af det, f.eks. det bandeuvæsen, der har været. Der har vi jo virkelig sat ind. Det er jo en diskussion, jeg kan huske vi har haft mange gange i den her sal, altså om vi skal straffe eller ikke straffe, og om vi straffer for meget eller for lidt. Vi har gjort rigtig meget. Rigtig, rigtig mange dybt kriminelle mennesker har vi sat bag tremmer. Det betyder ikke, at vi ikke skal gøre noget ved det andet, men noget har vi dog gjort i et forholdsvis bredt samarbejde her i Folketinget.
[101115] **Spørger**: Tak, formand, og tak til ordføreren. I forlængelse af det, som Radikale spurgte om, har Parti_D jo været ude at sige, at man ønsker en høj og ensartet CO 2 -afgift. Der blev jeg bare nysgerrig på, om det så gælder alle drivhusgasser, og om det gælder alle sektorer. **Medlem**: Jeg tror, vi er nødt til at være meget åbne med, at vi gerne vil have en ensartet CO 2 -afgift, men det kan jo også få nogle konsekvenser for sektorer eller brancher eller ned på virksomhedsniveau, der gør, at vi er nødt til at finde nogle andre løsninger. Det tror jeg vi skal være åbne med. Altså, ja, vi kunne gøre det så svært for Aalborg Portland at lave cement, at de ville lukke i morgen. Er det så 2 mio. t CO 2 , vi ville spare? Men hvor skal den cement så produceres? Det skal den sikkert et andet sted, hvor forureningen ville være stor. Derfor har vi en interesse i at finde nogle løsninger, så vi beholder vores arbejdspladser og gør noget godt for vores klima. **Spørger**: Selv om ordføreren ikke svarede direkte på spørgsmålet, fik jeg faktisk fornemmelsen af, at ordføreren forsøgte at svare på det, og jeg tolker svaret, som at det med den samme ensartede CO 2 -afgift ikke nødvendigvis gælder alle sektorer. Det er sådan, jeg tolker svaret. Kan ordføreren komme med et bud på, hvad Parti_D arbejder med at den her CO 2 -afgift som minimum skal være – ikke maksimum, men som minimum skal være? **Medlem**: Jeg synes, det er alt for kompliceret til at stå og stikke beløb ud herfra. Det handler jo om den diskussion, vi må have på baggrund af den rapport, der er lavet, om, hvordan vi sikrer en CO 2 -afgift, som skubber på den grønne omstilling, men samtidig sikrer, at vi ikke sender vores virksomheder ud af landet. Det bliver en balancegang. Så ved jeg godt, at Parti_L og vi i Parti_D nok har nogle forskellige holdninger til, hvor hårdt de forskellige brancher kan blive ramt, og hvad omkostningen må være for de brancher. Det må vi jo tage i forhandlingslokalet.
[92424] **Spørger_Taler**: Tak. Der bliver ikke så meget dansktop, mere sådan: Hvad giver livet mening? Måske er det »Dansktoppen« for nogen, men svarene på det spørgsmål er jo lige så forskellige, som vi mennesker er. Jeg synes alligevel, at corona har givet os en eller anden form for fælles grund at stå på. Det betyder helt tydeligt noget, at vi kan se de mennesker, vi holder af: familie, venner, kolleger. Nu, hvor vi ikke har kunnet det, kan vi virkelig mærke det. Det betyder noget, at vi kan gøre det, vi elsker: rejse – jeg er helt syg for at komme af sted – gå til koncert, se fodbold på stadion. Og det betyder noget, om fremtidsudsigterne er fyldt med liv og muligheder, eller om de er fyldt med restriktioner og nedlukninger. I Parti_C kæmper vi for at sætte mennesker fri til at leve liv, der giver mening for dem. Det har været svært, og det er fortsat svært, under corona, for der er ikke så meget, der giver mening eller giver anledning til optimisme under en pandemi. Men hvis jeg alligevel skulle pege på en ting, i al fald her omkring, er det jo, at vi her har vist, at vi faktisk godt kan samles om at lave nogle ansvarlige, gode løsninger på virkelige problemer, når det virkelig gælder, og det er derfor, jeg er så optaget af det, der kommer efter. Tænk, hvis vi tog det mod med efter corona. Tænk, hvis vi satte foden ned over for klimaforandringerne, tog kontrollen over vores børns fremtid tilbage og brugte det coronamod og den handlekraft og fandt ambitiøse svar, både på klimaforandringer og naturkrise, og her kunne vi altså starte med landbruget, sammen med dem. Tænk, hvis vi ikke lod børn rådne op i en fangelejr, fordi kernevælgerne lige skal blødgøres, før voldsomt – voldsomt – udsatte danske børn faktisk kan vende hjem fra Syrien, eller, og det kan jeg forstå er diskussionen, hvis vi lod velintegrerede syrere blive i uddannelse og job i Danmark, når vi nu ved, at de jo ikke kan sendes tilbage til Syrien, men skal sidde på et opholdssted. Og tænk, hvis vi ikke bare lånte os til fremtidens Danmark, men fandt de mennesker, der skal til, for at vi har råd til at gøre andet og mere ved vores velfærdssamfund end bare at holde det ved lige. Det er det, jeg er optaget af. Tænk, hvad vi kunne, hvis vi faktisk brugte det mod og den handlekraft til at tænke nyt sammen. **Minister**: Tusind tak for det. Det er jo alligevel lidt sjovt, at ordføreren kritiserede mig før for at tale om udlændinge, fordi jeg svarede på et spørgsmål, og så bruger ordføreren så en tredjedel af sin taletid på netop det emne. Men okay, sådan er det jo – der er forskellige regler. Jeg vil egentlig hellere tale om økonomi, for det var også noget af det, som Ordføreren talte om, altså tiden efter corona og økonomien efter corona. Det er jo sådan, at regeringen med Det radikale Parti_Bs velsignelse tilsyneladende har mindsket den strukturelle beskæftigelse, selv om man blev enig om noget andet i det såkaldte forståelsespapir. Statsministeren har åbnet for, at der skal ses på nogen initiativer, som åbner muligheden for at tale mere om det her. Hvad vil Ordføreren kræve af tiltag fra regeringens side, hvis vi skal have øget arbejdsudbudet? **Spørger_Taler**: Jamen vi har jo en aftale om, at vi skal finde, både de mennesker, der mangler, og som kommer til at mangle i de kommende år, men forhåbentlig da også har nogle ambitioner om mere. Det, jeg efterlyser, er, at vi får lavet en egentlig 2030-plan, og jeg tror, jeg har efterlyst flere gange, om ikke vi kunne prøve at gøre det sammen på tværs af statsministerens og hr. Jakob Ellemann-Jensens parti. Det synes jeg kunne være rigtig interessant. Og jeg kan egentlig ikke se, hvorfor vi ikke kunne sætte os ned og lægge de planer. Der er blevet lagt langsigtede økonomiske planer før – de skal jo levere buddet på, at der skal komme mennesker i økonomien også i fremtiden. **Minister**: Det synes jeg også er meget spændende. Det var bare ikke rigtig det, jeg spurgte til. Det, jeg spurgte til, var arbejdsudbuddet og vel egentlig en form for garanti dér. Jeg ved godt, at det kan man aldrig give i politik og slet ikke, hvis man sidder i regering osv., men vil Taleren garantere, at Parti_C har tænkt sig at forfølge selve det her med ikke bare at opnå en balance, men sådan set også opnå et større arbejdsudbud, også under den siddende regering? **Spørger_Taler**: Det synes jeg er helt fair at bede om, og jeg kan bekræfte, at det vil Parti_C forfølge, også at det bliver mere ambitiøst end de 10.000, der kommer til at mangle som følge af den her pensionsreform, som jo er gennemført. Det har vi jo en bekræftelse på kommer til at blive leveret. Men det mest interessante er da, om vi kan mødes om at have større ambitioner, så vi kunne investere i vores velfærdssamfund, i vores virksomheder, i fremtiden, som er det, jeg synes vi burde bruge noget mere tid på.
[89370] **Spørger**: Det er jeg så helt uenig i. Men jeg vil stille spørgsmål til de to andre ting, som Ordføreren startede sin tale med, nemlig vedrørende det med et bedre varslingssystem. Jeg blev ligesom Ordføreren lidt nysgerrig på, hvad det skal være. Hvordan forestiller vi os det? For jeg synes, det ville være en fantastisk god idé, hvis vi kunne varsle 3-4 måneder frem. Nu ved vi ikke, hvordan sygdommen udvikler sig. Vi kan se det med den danske variant, men vi ved det ikke med B.1.1.7, og vi ved det slet ikke med den sydafrikanske, der jo lige er kommet til Danmark, altså hvordan den udvikler sig. Kunne Ordføreren forestille sig, at vi nu besluttede at sige: Nu lukker vi Danmark ned til den 1. april? Det er virkelig ikke polemisk ment, for jeg synes faktisk, det er en god idé at lave bedre varsling, men jeg har bare ikke redskabet til det. Derfor vil jeg gerne spørge mere ind til, hvad Ordføreren forestiller sig. **Medlem**: Altså, det, vi har talt for, er jo, at når man forlænger restriktioner, bliver man også nødt til at gå ind og kigge på dem indholdsmæssigt. Nu har vi jo bare et bundt restriktioner, som bliver forlænget igen. Der kunne jo være nogle af de restriktioner, hvor man sagde: De kommer til at gælde for en længere tid; det ved vi allerede nu. Og så kunne der være andre restriktioner, som man tænker at man hurtigere kan få lempet, og derfor gælder de i kortere tid, altså fordi man tror, at man kan lempe dem. Men hvis man står i en situation i januar og siger, at man ikke tror på, at man lemper før f.eks. tidligst ved udgangen af februar, så skal man jo ikke forlænge restriktionerne til den 7. februar, så folk skal sidde der indtil den 7. februar og tænke, om de skal åbne butikken igen dagen efter eller ikke skal, og så måske med 3-4 dages varsel får at vide, at det skal de ikke – altså når alle egentlig ved, at det kommer de nok ikke til. **Spørger**: Men så går vi fra det varslingssystem, vi har i dag, som er sundhedsmyndighedernes bud på, hvor lang tid tingene skal være nedlukket, til en anden vurdering; for det er de jo ikke gearet til. Jeg er sådan set ikke uinteresseret i den model, men jeg tror bare, at vi i hvert fald skal være meget klare, med hensyn til hvad det er for nogle kriterier, vi stiller op for, hvordan vi så forlænger varslerne. Jeg synes i hvert fald, at noget, der er vigtigt, er, at det ikke bliver en eller anden politisk polemik eller debat, hvor vi så bliver meget polariserede, for det tror jeg vil underminere danskernes opbakning til en fortsat nedlukning, og styrken har jo været sundhedsmyndighederne. Jeg har ikke videre spørgsmål. Jeg er bare oprigtigt interesseret i at vide, om vi kan gøre noget, der er bedre end det, vi gør. **Medlem**: Jamen det sætter jeg også rigtig stor pris på at Taleren er. Det kunne også være en regional genåbning. Det kunne også være, at vi sagde, at det giver mening, at man hurtigere kan genåbne en tøjbutik i Tønder, end man kan inde på Strøget i København. Altså, der er jo forskellige måder at gøre det på, og det er bare det, jeg synes vi bør kunne tage en diskussion om. Det har der ikke været plads til, synes jeg, i de diskussioner, vi har haft, for det bliver sådan noget med, at vi, 2 timer før statsministeren eller andre kolleger skal holde pressemøder, bliver indkaldt til en briefing om, at nu bliver de her restriktioner forlænget. Jeg spurgte i hvert fald sidste gang, og jeg tror også forrige gang, ind til det her. Hvad er begrundelsen for, at den her forlængelse af restriktioner først gælder til den 17. januar og nu til den 7. februar? Hvad er den nærmere begrundelse for det? Hvorfor gælder den ikke til f.eks. uge 6 med og så måske i virkeligheden også lidt af uge 7, for der er der vinterferie for nogle mennesker? Men jeg synes ikke rigtig, jeg får noget svar.
[89378] **Spørger**: Tak. Jeg vil gerne følge op der, hvor Ordføreren begyndte og Ordføreren fortsatte, nemlig ved den økonomiske politik. For Parti_C har jo tidligere pustet sig op og krævet en forøgelse af arbejdsudbuddet, og jeg formoder, at Parti_C ser sig som et ansvarligt økonomisk støtteparti, måske til og med som et bolværk mod den socialisme, som præger to andre støttepartier til regeringen. Alligevel har man jo været med til 2 år i træk at bakke op om finanslove, som har mindsket arbejdsudbuddet. Det er til og med finanslove, som gør alle indkomstgrupper fattigere. Hvor går grænsen for Parti_C i forhold til de blodrøde finanslove? **Medlem**: Jeg mindes ikke, at der var initiativer i den her finanslov, men det er jo rigtigt, at der er blevet taget initiativer udenom, der har trukket mennesker ud af arbejdsstyrken, eksempelvis tidlig pension, som der jo så er andre partier der har medvirket til. Og det er rigtigt, at der skal tages initiativer, der imødegår det, inden de bliver trukket ud af arbejdsstyrken, og forhåbentlig kan vi tage initiativer til langt mere end det, sådan at vi får flere muligheder. Det er det, der sikrer, at vi kan investere i velfærd, i skoler og i ældreomsorg, også i fremtiden. **Spørger**: Tak for det. I partilederens tale blev der talt meget om splid. Jeg synes, det her er et sted, hvor vi jo trods alt er enige på tværs af politiske skel og politiske partier i øvrigt, så det er jeg glad for at høre. Men jeg vil gerne spørge partilederen, hvordan det, at man har stemt for højere ydelser til arbejdsløse udlændinge, rimer med, at man vil have flere mennesker i arbejde. Altså, mener partilederen, at der kommer flere eller færre arbejdsløse udenlandske kvinder eksempelvis i arbejde af, at man hæver ydelserne til dem? **Medlem**: Det spørgsmål er jeg glad for, for det, om jeg så må sige, beviser jo også for nogle andre, der indimellem synes, at det hele kan være lidt dogmatisk, at det ikke er sådan, at vi sidder og måler på hver eneste decimal. Jeg tror ikke, at det at gøre folk helt fattige og uden muligheder for at bide sig fast, f.eks. på arbejdsmarkedet, altså hvis ikke man har sproget og får mulighederne for andre ting, hjælper noget, og sådan regner vi heller ikke. Det tager vi stilling til, også meget konkret og menneskeligt.
[79873] **Spørger**: Tak for det. Vi står over for nogle forhandlinger om klimaplaner, som skal udmønte ambitionen om at reducere Danmarks klimaaftryk. Det kan jo gøres på forskellig vis, og man kan udvikle, eller man kan afvikle. Jeg noterede mig, at Parti_G tidligere har gjort sig til talsmand for at halvere den danske svineproduktion eksempelvis, altså at man inden for landbruget simpelt hen skal halvere svineproduktionen. Jeg vil gerne spørge Ordføreren, om det stadig væk er noget, som Parti_G synes er en måde, vi skal nå videre på. Jeg tror, der er et rimelig stort eksporteventyr lige nu i forhold til svineproduktion til en kinesisk befolkning, der efterspørger kød til deres middagsborde osv., så jeg tror da, at dansk landbrug har en stor interesse i at vide, om det stadig væk er Parti_Gs mål at halvere den danske svineproduktion. **Medlem**: Jeg tror, at Parti_Fs partileder henviser til et gammelt debatindlæg. Det, der er Parti_Gs ønske at gøre for dansk landbrug – for det er en af de helt store udledere af klimagasser og skal omlægges, hvis vi skal have nogen som helst chance for at nå den målsætning, som nu heldigvis også Parti_F har tilsluttet sig, altså om 70-procentsreduktion i 2030 – er at pålægge det en CO 2 -afgift, som vi krone for krone fører tilbage til dansk landbrug til støtte til dem, der gerne vil omlægge sig, sådan at vi hjælper alle dem i landbruget, som rent faktisk gerne vil producere, omlægge fra svineproduktion til planteproduktion og andet, så det bliver mere bæredygtigt. Så for os handler det om at hjælpe landmændene. **Spørger**: Jeg henviser til Parti_Gs daværende ordfører, som på Altinget fortæller, at det her vil være en god begyndelse. Det er jo mere det, at når man sidder som producerende landmand og har investeret i sine forhold, bygninger osv., men så læser, at Parti_G synes, det er en god begyndelse, hvis man halverer den danske svineproduktion. Så kan det godt løbe en koldt ned ad ryggen. Derfor tror jeg bare, det er lidt vigtigt, når vi nu skal til de her forhandlinger, at man får afstemt forventninger lidt, for vi kommer ikke fra Parti_Fs side med en tanke om, at vi skal begynde at afvikle dansk landbrug. Hvis man forestiller sig, at kineserne og andre holder op med at spise grisesteg, fordi vi holder op med at producere det i Danmark, vil jeg sige, at sådan forholder det sig ikke, for så vil det bare blive produceret i Polen, Ukraine og andre lande, og det er jo ikke noget, der nødvendigvis gavner verdens klima. Så der er noget her, der handler om, at vi skal sikre produktion, vækst og beskæftigelse, også i et stolt erhverv som landbruget herhjemme. **Medlem**: Det er jeg fuldstændig enig i, og hvis man sætter det op på den måde, som Taleren gør lige nu, så lyder det lidt, som om vi så går ud og slagter hver anden gris. Det er ikke det, der er Parti_Gs klimaplan. Vi har fremlagt en fuldt finansieret, helt konkret klimaplan, som rent faktisk får os i mål med de 70 pct. inden 2030, og som ovenikøbet gør det uden at øge uligheden i vores samfund og også beder landbruget om at bidrage. Der taler vi ikke om at lukke hele dansk landbrug, selv om jeg ved, at Parti_F gerne vil have det til at fremstå sådan, men tværtimod finansierer vi, at danske landmænd, som gerne vil omstille, men som ikke har pengene til at foretage de investeringer, kan få det via en ordning, hvor dem, der så insisterer på at blive ved med at svine, kommer til at betale.
[106930] **Spørger**: Tak for det. Der er meget, vi i Parti_K er meget enige med Parti_D om, men der er også noget, vi ikke er enige om. Det er bl.a. den stigende industrialisering af vores danske landskaber og vores danske kulturlandskaber. Og når jeg taler om industrialisering, er det selvfølgelig de mange vindmøller, der bliver stillet op. Lige før valget indgik Parti_D sammen med et flertal i Folketinget en aftale om, at man ville lave screeninger for testcentre, hvor kæmpe vindmøller på 450 m bl.a. kunne stå i Vadehavet. Det er et UNESCO-verdensarvsområde. Mener Parti_D virkelig, at det er en god idé at stille kæmpe vindmøller i Vadehavet? **Medlem**: Nu skal vi skille tingene ad. Nu er der en screening, og så må vi se, hvor der er en mulighed. Vi vil jo allesammen gerne have den vedvarende energi, og vi vil gerne have en eksportsektor, altså en vindmølleindustri, der eksporterer for rigtig, rigtig mange penge, og så er vi også nødt til at acceptere, at der jo skal være testcentre nogle steder for at kunne teste de her store møller. Vi ser en kæmpe mulighed rundtom i verden, i Indien og andre steder, for eksporteventyr, og så må vi selvfølgelig se på, hvor de her møller kan stå. Vi kan jo ikke udvikle dem og så sige, at vi ikke vil have dem stående nogen steder. Hvor de så skal være, må vi jo så drøfte; det skal jeg ikke gøre mig til professor eller klog i. Men vi skal selvfølgelig stadig væk beskytte vores natur, samtidig med at vi finder de rigtige steder. **Spørger**: Men det er jo en del af aftalen. Altså, det er en del af aftalen, at man vil afsøge Vadehavet – Vadehavet! – som et muligt sted at opstille 450 m høje kæmpe vindmøller. Hvordan kan man overhovedet få den tanke og så kalde sig Parti_D? Jeg forstår det ikke. For mig er vores naturarv mindst lige så vigtig som vores kulturarv. Og jeg troede, at det var sådan nogle CBS-liberalister, der kunne finde på at kapitalisere det, som vi er givet i arv, og dermed fjerne en arv fra kommende generationer. Hvordan kan man få den tanke? **Medlem**: Der kigges jo på flere muligheder, og uden sammenligning i øvrigt kan jeg godt huske debatten om det første testcenter i Østerild, hvor der jo var kæmpe protester – folk ville ikke væk fra skoven, og politiet måtte fjerne folk – over, at det var en stor ødelæggelse af det område, men det har jo vist sig at blive helt anderledes, hvis man kigger på det i dag. De protester er der jo ikke længere. Og nu er der jo tale om en screening, hvor man bl.a. kigger på Vadehavet, men også på andre steder. Så inden vi nu beslutter os for, at der er taget en beslutning, som ødelægger alt, så lad os nu lige se sådan med sund fornuft og helt stille og roligt på, hvor det kan lade sig gøre.
[89372] **Spørger**: Tak for det. I dag bruger Danmark ca. 200 mio. kr. årligt på bistand til Palæstina. I Parti_K foreslog vi i forbindelse med politiforhandlingerne at tage de penge og bruge dem som en del af finansieringen af politiet. Det blev jo desværre hældt ned ad brættet af venstrefløjen, og det kunne vi måske have sagt os selv, for de synes åbenbart, at man skal blive ved med at sende penge af sted til det palæstinensiske selvstyre og de ledere, der kalder andre muslimer til kamp mod jøder. Så er Ordføreren enig i, at det vil være en rigtig god idé, at vi fjerner den bistand, der i dag bliver givet til det palæstinensiske selvstyre? **Medlem**: Ja, bestemt, og jeg tror faktisk, at hr. Søren Espersen som vores ordfører på området har været meget, meget fremme i skoene i forhold til hele debatten om de penge, der bliver givet. Når pengene så ikke bliver brugt til at finansiere bedre politi og mere nærhed i forhold til trygheden i Danmark, kan vi jo bruge de penge til at finansiere andre gode ting i fremtiden. **Spørger**: Tak for svaret. Det er jeg rigtig glad for. Jeg håber også, at DF og Parti_K fremover kan arbejde for at få sat det her på dagsordenen, så vi kan få løst de udfordringer. Det er jo fuldstændig meningsløst, at vi skal bruge danske skattekroner på i virkeligheden at finansiere udviklingen af terror i Mellemøsten. Så det er jeg glad for. Vil DF også arbejde sammen med Parti_K om at presse på for, at Danmark får flyttet den danske ambassade i Tel Aviv til Jerusalem? **Medlem**: Ja, altså, vi synes, det er vigtigt, at vi markerer os anderledes i Mellemøsten, end vi har gjort, og i den konflikt, der er. Så det er klart, at det ser vi gerne på. Jeg vil sige generelt i forhold til de midler, vi bruger – nu var det det, Taleren havde som spørgsmål i forhold til de penge, vi bruger rundtom i verden, og her i forhold til det palæstinensiske selvstyre: Altså, vi synes jo, vi skal stille langt flere krav, i forhold til at folk kan modtage danske skatteyderes penge og også i forhold til at tage egne statsborgere tilbage, når de bliver udvist af Danmark osv. Så man kan ligesom sige, at vi sætter kraft bag vores ord og får gennemtvunget den politik, vi forhåbentlig også i fællesskab står for, i forhold til hvem der skal have adgang til at være i Danmark, og hvem der burde være i deres egne hjemlande.
[106952] **Spørger**: Tusind tak. Tak for samarbejdet og også for talen. Det er rigtig godt at høre, at når der bliver sat initiativer i værk, eksempelvis i forhold til socialpolitikken, så gør det en forskel. Tak, fordi du og I arbejder så intensivt på det. Jeg kunne godt tænke mig kort at spørge ind til sundhedsområdet, som bliver berørt, og som vi jo virkelig også diskuterer meget herhjemme, fordi der også er kræftskandaler og udfordringer. Men ét er kræft og – hvad kan man sige – overdødeligheden, men kan Ordføreren se, at der er andre spørgsmål, hvor vi i højere grad kunne samarbejde? **Medlem**: Mange tak. Som tidligere nævnt i debatten er dødeligheden i Grønland lige nu dobbelt så høj, som den er i Danmark, og det tror jeg handler rigtig meget om den tidlige opsporing. Så der ligger et kæmpestort stykke arbejde. Det at sikre en nemmere adgang til kræftpakker, også i Danmark, når der er brug for det, det at sikre, at det behov, der er i det grønlandske sundhedsvæsen, ligesom er noget, man efterkommer i Danmark, er i hvert fald et godt sted at starte. Vi betaler hvert år ca. 138 mio. kr. til det danske sundhedsvæsen for de grønlandske patienter, der er i Danmark. **Spørger**: Det er jo alt, alt for voldsomt, at der er så stor en overdødelighed, så det er jo meget, meget tydeligt, at der skal gøres mere i forhold til tidlig opsporing og måske også i forhold til behandling. Det er jeg ikke klar over. Men kunne der være andre områder, hvor man også kunne se på i et reformarbejde herhjemme, at man kunne styrke samarbejdet andre steder, hvor man kan se, at tallene simpelt hen peger på, at det halter, og at man kunne gøre mere for den grønlandske befolknings sundhed? **Medlem**: Tak. Det er jo særlig specialområderne, kan man sige. Hjertepatienter er den andenstørste gruppe, som vi har i Grønland af patienter, og derudover ved jeg, at der er rigtig mange grønlandske børn, som kommer fra Grønland til Danmark frivilligt, fordi de får bedre hjælp i Danmark, end de gør i Grønland. Så jeg synes, børneområdet er et område, man er nødt til at være særlig opmærksom på. Men vi er i hvert fald åbne for en dialog om de konkrete ting. Tak.
[114411] **Spørger**: Tak for en stærk og inspirerende tale, når det kommer til frisættelse af den offentlige sektor. Jeg glæder mig umådelig meget til det. Jeg har ikke fantasi til at forestille mig, at Parti_B og Parti_D på lange, grundlæggende stræk bliver meget uenige om det her. Det må vi prøve af i forhandlingsforløbet. Så jeg ville egentlig gerne spørge til, om jeg kunne få en lille status på, hvordan det går i regeringens grønne udvalg. Jeg så, at der er nedsat et grønt udvalg, og jeg indrømmer, at da jeg så på sammensætningen, var det første, jeg tænkte, ikke, at hold da op, der sidder en masse grønne frontløbere. Men jeg kan jo tage fejl, og jeg vil gerne vide, om jeg har gjort det. Hvor langt er man med at få sat gang i, at der sker noget i forhold til havvind, at der sker noget i forhold til udbud af havvind, og kommer vi videre? For uanset alle de ting, vi skal løse, er det her bare alvorligt, og jeg fornemmer ikke, at vi er stærkt nok fremme på den her dagsorden. **Medlem**: Jeg synes, det går godt i regeringen generelt, og det går også godt i det nye udvalg, der er nedsat. Men det er jo ikke nok f.eks. bare at have et grønt slips på, man skal jo også sørge for at lave politiske ting, der så bringer Danmark et grønt sted hen. Og idéen bag at lave det her lidt anderledes grønne udvalg er også at bringe nogle af de ministerier ind, som, og det ved Taleren selv, også har et afgørende beslutningsgrundlag, når man træffer de her beslutninger, at bringe dem til bordet, sådan at man kan sætte sig ned og træffe nogle beslutninger i en hurtigere model, end man måske har gjort tidligere, og det er der et meget stort behov for. **Spørger**: Den erkendelse er jeg i hvert fald glad for, hvis det betyder, at man hurtigt i regeringen nu vil se på, hvordan vi får udbudt mere havvind, hvordan vi kommer ud over stepperne, hvordan vi gør det så enkelt, som vi overhovedet kan. Må jeg bare opfordre til, at de forligspartier, de partier, der har stået bag alt det her, hurtigt bliver inddraget, så vi i stedet for at der skabes en masse myter om, hvad virkeligheden er derude, får en orientering om, hvorfor det ene og det andet ikke kan bruges, så vi kommer videre i det her. Jeg er dybt bekymret over, at vi er langt fra at få sat nogle flere vindmøller op, og den bekymring deler vi forhåbentlig alle sammen. **Medlem**: Jamen det er vigtigt at få sat vindmøller op. Det er også vigtigt, at der så kan etableres mulighed for, at det kan gøres lokalt, for der er mange, der taler for at sætte vindmøller op, men de skal bare ikke lige ligge dér, hvor de selv bor. Det er en svær balancegang. Jeg tror bare også, vi må sige, at diskussionen om vedvarende energi breder sig mere ud end til kun at omfatte vindenergi. I øjeblikket skyder det ene store solcelleanlæg efter det andet op rundtom i Danmark. Så jeg tror også, man bliver nødt til at have en mere varieret tilgang til det, og at man ikke bare kan gøre det op i et spørgsmål om vindmøller. Det handler også om, hvor meget vedvarende energi vi generelt får skabt, og der glæder jeg mig da over, at der trods alt er mange projekter, der bliver fremmet i øjeblikket.
[106926] **Spørger**: Tak for det. Igen vil jeg kvittere for, at man går konstruktivt ind i forhandlinger omkring fremtidens uddannelsessystem. Jeg deler ikke helt partilederens bekymringer; jeg synes, at vi har lagt noget rigtig fornuftigt frem. Men lad os nu komme videre med forhandlingerne og så få fundet nogle gode løsninger. I det hele taget vil vi jo sådan set gerne i regeringen samarbejde, også med Parti_D. Vores to partier plejer jo at følges ad på retsområdet, og derfor kunne jeg godt tænke mig at høre, om det kunne anspore Parti_D til at gå med i en finanslovsaftale, at vi i det finanslovsudspil, og jeg indrømmer, at der ikke er mange penge, fordi det er en lidt speciel finanslov i år, faktisk lægger op til et lille løft af domstolene, fordi der er en ventetidsproblematik. **Medlem**: Det kan i hvert fald anspore Parti_D til at anerkende rigtigheden af, at der er sat penge af til domstolene. Altså, jeg tænker, at vi i Folketinget langt hen ad vejen bærer et fælles ansvar for den udvikling, der har været gennem mange år. Der er simpelt hen for stort et pres. Vi har jo lavet nogle meget succesfulde lovgivninger, der har taget mange af vores dybt kriminelle væk fra gaden og ind i fængslerne, og nu er der så en kæmpe pukkel, jo ikke mindst på det civile område. Det holder ikke, så det er vi enige i. **Spørger**: Udfordringerne på det her område er jo ret store, og det er derfor, vi også i regeringen arbejder med en egentlig strafreform, for det er i hele kæden, vi har behov for at opprioritere retspolitikken. Men når der er en regering, der indbyder Parti_D til at gå med ind i en forhandling omkring finansloven, er det så ikke mærkeligt, hvis Parti_D ikke er med i sådan en aftale? Det ville jeg da synes var lidt mærkeligt. **Medlem**: Jamen der er mange finanslove, vi ikke er med i. Den sidste regerings finanslove var vi jo heller ikke en del af. Vi mødte op til forhandlingerne, og det gør vi gerne. Jeg skal være helt ærlig og sige, at vi er 3 måneder inde i året, og vi har en finanslov, der ligger nu, og som vi nok ikke kan hidse os voldsomt op over. Vi synes måske egentlig mere, at det, vi vil fokusere kræfterne på, er at komme i gang med at tale jobcenter og med at tale frisættelse af den offentlige sektor, og vi har også talt om at lave deciderede aftaler om domstolene. Én ting er pengene, en anden ting er, hvordan vi laver en forligspraksis, som jo faktisk er et nybrud, omkring det.
[92399] **Spørger**: Mange tak for det. Og også herfra et stort tillykke til Ordføreren og hele IA med sneskredssejren i Grønland – et udtryk, som nok kommer til at sætte sig. Grønland har håndteret hele coronapandemien ganske godt. For en gangs skyld har det også været en stor fordel, at der faktisk er langt mellem bygder og byer i Grønland. Til gengæld er noget af det, som er ramt hårdt, selvfølgelig turismen, i forbindelse med at mennesker ikke har kunnet rejse frem og tilbage. Det er en af de store indtægter for Grønland, navnlig nu, for jeg medgiver, af valgkampen ikke handlede om selvstændighed; den handlede bl.a. om råstoffer, og om vi skal vælge til eller fra at udvinde dem. Det har man valgt fra, så der er en indtægt, man mangler der. Turismen er jo et af de steder, hvor vi forhåbentlig kan se en indtægt. Hvad ser ordføreren af muligheder for et dansk-grønlandsk samarbejde på turisme- og erhvervsfremmeområdet? **Medlem**: Tak for spørgsmålet. Først vil jeg sige, at IA har sagt nej til Kvanefjeldet, Kuannersuit, men vi siger sådan set ja til minedrift. Så vi er nødt til at kigge på forskellige andre muligheder, og det handler jo om at brede Grønlands økonomi ud, så vi står på flere ben, kan man sige, hvor det i dag næsten kun er fiskeriet, der fylder i vores eksport. Jeg så rigtig gerne, at vi, når de her landingsbaner forhåbentlig kommer i Nuuk og Ilulissat, så også kigger på, hvad det er, der er behov for, i forhold til overnatningssteder og i forhold til attraktioner, så det også er interessant at komme som turist. Det kunne også godt være branding, som man kunne samarbejde om. Og det er jo sådan, at 50 pct. af turisterne i Grønland faktisk kommer fra Danmark den dag i dag. Men skal vi sprede det lidt mere ud, så Grønland åbner sig op, skal der også gøres en stor indsats. **Spørger**: Jamen tak for det. Vi ser også meget gerne fra Parti_Bs side et yderligere samarbejde mellem Danmark og Grønland på turismeområdet. Noget af det, som vi har set som en udfordring, er nogle af de grænsehindringer, der stadig væk er der, og jeg vil bare høre, om det er noget, som ordføreren også er indstillet på at sætte et arbejde i gang om. Jeg medgiver, at det ikke kun er danskere, der skal til Grønland. Der er mange flere mennesker rundtomkring i verden, der skal have lov til at opleve Grønland. **Medlem**: Mange tak. Der er jo heldigvis et godt samarbejde i Folketinget om netop at kigge på grænsehindringer. Og en ny grænsehindring er jo faktisk de her roamingafgifter, der er, hvor vi sådan set rigtig gerne fra vores side vil kigge på, om der er en måde at gøre det billigere på og på den måde også skabe en bedre forbindelse mellem Grønland, Danmark og Færøerne, altså ved at kigge på, om roamingafgifterne er en hindring, vi kan være med til at fjerne i fællesskab. Så det ser jeg som en helt konkret ting, vi kunne arbejde på.
[79874] **Spørger**: Jeg vil gribe fat i noget af det, som Ordføreren var inde på, nemlig dagpengemodtagernes vilkår, men fra en lidt anden vinkel. I Parti_I har vi været meget optaget af, hvordan vi kan lave dagpenge uden modkrav. Altså hvordan vi kan gå op imod hele kontrolsystemet, jobcentrene og de ting, som vi hører derfra. Og jeg vil bare høre, hvad Parti_G tænker om dagpenge uden modkrav, ideen om det. **Medlem**: Jeg mener grundlæggende, og sådan er reglerne jo også indrettet, at vi alle sammen har pligt til at bidrage i det omfang, vi kan, men at vi til gengæld også alle sammen har ret til at blive grebet i det omfang, vi har behov for det. Og derfor synes jeg, det er fint, at man står til rådighed for arbejdsmarkedet. Men er der noget, vi kan gøre? Altså, de regler, der er kommet herfra, og som er lagt ned over både a-kasser og jobcentre og den kommunale forvaltning, handler jo i højere grad om at kontrollere og hetze mennesker, der er arbejdsløse, nærmere end det handler om at hjælpe. Og jeg synes, det burde handle om at hjælpe og støtte. **Spørger**: Min helt klare oplevelse er, at det er det, der er Parti_Gs tilgang. Og grunden til, at jeg spørger, er selvfølgelig, at jeg synes, at vi der har en fælles ambition, vi kan gå efter, og jo flere partier, jo bedre. Nu sidder jeg her ved siden af Parti_K, og hvis jeg har forstået Parti_K ret, vil de også gerne nedlægge jobcentrene. Det vil så vise sig senere hen i talerrækken. Men jeg håber bare på, vi har en fælles dagsorden her. **Medlem**: Det oplever jeg bestemt at vi har. Jeg synes jo, at man skal lukke jobcentrene, som vi kender dem. Det betyder ikke, at vi ikke skal bruge indsatser i det offentlige på at hjælpe mennesker, der er uden for arbejdsmarkedet. Altså, det skal vi da. Vi skal da hjælpe mennesker, som mangler et arbejde, til at søge det. Det, der er problemet, er, at jobcentrene ofte i højere grad bliver brug til at kontrollere og hetze borgerne. Og det tror jeg ikke engang de ansatte, der er på jobcentrene, har specielt meget lyst til. Jeg oplever dem forsøge at komme uden om reglerne og støtte og hjælpe, og jeg oplever, at alle mennesker sådan set gerne vil arbejde, også dem, der faktisk ikke kan. Og vi mangler et system, der har det udgangspunkt.
[79893] **Spørger**: Det er om den private velfærd, som jeg forstår kan opgøres i kroner og øre. For mange mennesker tror jeg måske at det er et lidt bredere begreb end bare det. Jeg mener også, at Ordføreren nogle gange har været inde at diskutere, at der er nogle ting, der er større i livet, som det er værd at forholde sig til, bl.a. vores frihed. En af de ting, som jeg godt kunne tænke mig at høre Parti_Hs holdning til under den nye partileder, er: Hvad er egentlig holdningen til ens ret til at bo i Danmark med sin egen familie, hvis man er dansk statsborger? Der er masser af danskere, der oplever, at de er rejst ud i verden og har fundet kærligheden der, og så kan de ikke få lov at bo i deres eget land. Enhver EU-borger er bedre stillet i Danmark, end de er. Kunne der blive noget privat velfærd til folk, der bare gerne vil bo sammen med den, de elsker? **Medlem**: Helt overordnet vil jeg sige, at målet i sidste ende må være, at folk lever meningsfulde liv og på den måde oplever, at tilværelsen giver mening. Det tror jeg først og fremmest man får, hvis man også har ansvar og frihed til at gøre en forskel i sit eget liv, og hvis ens ansvar ikke hele tiden bliver ædt op af staten og kommunen. Man rykker altså balancen mellem borgere og stat mere i retning af borgeren, og det betyder også, at man skal gå ind for lavere skatter. Et kort og præcist svar på dit spørgsmål er: Ja, det skal være nemmere som dansk statsborger at få sin ægtefælle til Danmark, såfremt denne ægtefælle forsørger sig selv eller bliver forsørget af ægtefællen. Men det er en tragisk og ærgerlig afledt konsekvens af, at man har haft en uansvarlig udlændingepolitik i mange årtier, og derfor rammer det uhensigtsmæssigt, når man prøver at rette op på det. **Spørger**: Det er jo spændende, hvornår det tidspunkt kommer, hvor flere indser, at der er noget frihed, der er gået tabt, og som man kan vælge at genoprette, hvis man vil. Jeg vil også gerne et skridt videre i forhold til de flittige og ansvarsbevidste, som arbejder hårdt. Hvis en virksomhed har ansat en flygtning, og hvis denne person har arbejdet hårdt i flere år, er det så ret og rimeligt, at virksomheden kan beholde medarbejderen? Masser af virksomheder mangler i dag folk rundtomkring, og er det okay, at de kan beholde medarbejderen, og at vedkommende kan få lov til at blive, også selv om behovet for beskyttelse som flygtning ikke længere er til stede? **Medlem**: Ja, hvis det sker med en arbejds- og opholdstilladelse. Vi ønsker jo at sænke beløbsgrænsen for, hvornår man må få en arbejds- og opholdstilladelse i Danmark, til 220.000 kr. om året. Men vi står ved den politik, vi førte, da vi var i regering, hvor vi sagde, at er man flygtning og ikke længere har et beskyttelsesbehov, skal man vende hjem til sit hjemland. Men det er klart, at opfylder man kriterierne for at få tildelt en arbejds- og opholdstilladelse, er man jo mere end velkommen til det. Så er man ikke længere flygtning, så er man en arbejdskraft.
[101100] **Spørger**: Tak for det. Jeg bliver lidt ved samme emne, for ordføreren sagde før: Jeg drømmer om, at verden er anderledes indrettet. Altså, jeg drømmer om, at det er solskin hver dag og det kun regner om natten, men det kommer jo ikke til at ske. Det er jo ikke noget, jeg er herre over; det er jo ikke noget, jeg kan gøre noget ved. Og det, som Parti_G sætter sin lid til, er, at en kæmpe krigsforbryder, Vladimir Putin, lige pludselig tænker: Jeg har da tænkt mig at nedruste, fordi Parti_G vil foreslå, at vi har fredsbevarende styrker i FN. Hvornår er det, at vi skal melde os ud af NATO? Hvornår skal Danmark melde sig ud af NATO? Det er ikke i dag, det er ikke i morgen, hvornår er det så? **Medlem**: Vi skal melde os ud af NATO eller lave et andet sikkerhedspolitisk samarbejde, når strukturerne er der, og det er de ikke lige nu. Men jeg undrer mig over – jeg undrer mig over – at der er så mange andre partier i det her Folketing, som heller ikke tør pege på eller se alternativerne langt ude i fremtiden. For hvad skal vi så gøre? Skal vi blive ved med at opruste for evigt – i Danmark, i Europa, i USA? Så gør Kina det også, så gør Rusland det også, og så ender vi i noget, der er rigtig farligt. Jeg er helt enig i, at lige nu står vi med meget, meget store udfordringer, med en aggressiv Putin, men der er sådan set forsvarsbudgetter, der er meget store, i NATO, i Europa, allerede, så jeg synes, at en øget oprustning simpelt hen er den forkerte vej at gå. **Spørger**: Ja, og det kunne man jo ønske at nogen havde sagt til Vladimir Putin for 10 år siden. For den rækkefølge, som Taleren skitserer, er jo ikke den rækkefølge, som det er sket i. Det her er jo ikke noget, der risikerer at ske. Det er noget, vores fjende, Europas fjende, den frie verdens fjende, har gjort. Så er løsningen da ikke, at vi bare sætter os over i et hjørne og lader som ingenting og venter på, at der kommer en anden struktur. Så bliver vi rullet over. Svaret er da, ulykkeligvis, at ruste op. Hvis man gerne vil undgå en voldelig konfrontation med nogen, skal man sætte sig i stand til at kunne svare igen hårdt og kontant og på den måde, som, ulykkeligvis, er den eneste, de respekterer. Lad mig spørge om noget andet: Hvad siger Parti_G til det, hvis Finland gerne vil være medlem af NATO? Det taler jo for et nordisk samarbejde. **Medlem**: Selvfølgelig skal man kunne svare igen, men hvor ender det henne? Det kunne jeg godt tænke mig at Parti_B eller nogle af de andre partier, som er med i det nationale kompromis, svarede på. Jeg kan høre partier, bl.a. Parti_B og Parti_D, ikke være afvisende over for, at vi stiller amerikanske atomvåben på dansk jord, og hvornår stopper vi så den oprustning? Når vi har et forsvarsbudget, der på NATO-plan er dobbelt så stort som Ruslands og Kinas, eller fire gange så stort? Hvornår stopper det? For lige nu har I bare en plan, der hedder mere og mere, og det tror jeg simpelt hen kan blive rigtig farligt på sigt.
[92432] **Spørger**: På et lager i Brøndby, ikke så langt herfra, slider lagermedarbejdere under næsten umenneskelige forhold. De bliver presset så hårdt, at de ikke har tid til at gå på toilettet på en vagt. Deres navne bliver blæst op på en storskærm, så alle kan se, hvis de bliver få sekunder forsinkede. De bliver nødt til at klatre op på meterhøje reoler for at pakke varerne hurtigt nok. Det er selvfølgelig nemlig.com's lager, jeg taler om. Webbutikkerne har kronede dage under coronakrisen. En af nemlig.com's storaktionærers samlede formue voksede med 50 mia. kr. sidste år – 50 milliarder. Imens hans medarbejdere tilsyneladende sætter deres helbred på spil for at pakke varerne, kan han læne sig tilbage og se milliarderne trille ind på kontoen. Det synes jeg ikke er retfærdigt. Det mener jeg ikke er okay. Men det er desværre et mønster, vi har set under coronakrisen. Krisen har gjort de rigeste rigere og forringet trygheden for dem, der i forvejen havde mindst. Mennesker, der ejer aktier eller ejendomme, har tjent styrtende, imens tusindvis af mennesker har fået en fyreseddel og små selvstændige er tæt på at dreje nøglen om. Det mener jeg ikke er retfærdigt. Og jeg mener, vi skal have gjort op med den stigende ulighed i vores samfund. Vi skal løse den her krise på en måde, der mindsker uligheden, ikke øger den, og samtidig skabe tusindvis af jobs og sætte fart på den grønne omstilling. Jeg havde egentlig tænkt mig kun af berøre ulighed i min tale i dag, men jeg bliver nødt til at berøre et andet aktuelt emne, som andre også har talt om i dag, og det er selvfølgelig hjemsendelsen af de syriske flygtninge. Den seneste tid har man i nyhederne kunnet læse meget om Aja, en 19-årig elev på Nyborg Gymnasium, som er flygtet fra borgerkrigen i Syrien, og som regnede med om 3 måneder at kunne stå på studentervognen, men som nu står til at blive hjemsendt. For den lovgivning, som et flertal herinde i Folketinget har vedtaget, betyder jo, at Danmark som det eneste land i Europa sender mennesker som Aja tilbage til det krigshærgede Syrien. Vores nabolande synes, det er for farligt, FN siger det samme, det gør Amnesty International også, men Danmark gør det nu. Og det handler jo ikke kun om Aja, det her er ikke en enkelt sag, det handler om Fayeza, Munira, Abdu og de omkring 100 andre fra Damaskus, som i de her dage får brev om, at de skal sendes tilbage. I Parti_G stemte vi imod den lov, der overhovedet gør det her muligt, og jeg vil gerne her fra Folketingets talerstol opfordre alle de partier, der stemte for loven, til at lave den om. Ellers mener jeg, at I har ansvaret, næste gang vi sender borgere tilbage til et krigshærget land med deres liv som risiko. Tak. **Medlem**: Tak for det. Man er næsten helt frustreret, når en ordfører har holdt en tale, hvortil man har syv spørgsmål, man gerne vil stille, så jeg holder mig helt til det spørgsmål, jeg oprindelig gerne ville stille. I var ude med et landbrugsudspil her i weekenden. Kan ordføreren forstå, hvorfor vi er nogen, der sidder og tænker: Det lyder mere som noget klimaegoisme, klimanationalisme, hvor man kigger på et erhverv, som man vil gøre det næsten umuligt at drive? Og så spørger jeg: Er der overskud af fødevarer i verden? Er det, fordi vi sætter et dårligt klimaaftryk i Danmark, når vi producerer? Eller: Hvorfor er det, det er så vigtigt at få minimeret dansk landbrug så meget? Det bliver nok produceret et andet sted, tænker jeg. **Spørger**: Det, vi foreslår i vores klima-/landbrugsudspil er at omlægge landbruget i Danmark, så man producerer nogle andre ting og f.eks. laver mere skovbrug i Danmark, fordi vi i fremtiden har behov for, at møbler, bygninger og andet bliver produceret i langt højere grad af træ. Og nej, jeg mener ikke, det er klimanationalisme eller -egoisme, for vi ved også, at der ikke er en en til en-lækageeffekt, så hvis vi f.eks. reducerer produktionen af svin herhjemme i Danmark, popper det altså ikke bare nødvendigvis op syd for grænsen. **Medlem**: Jeg mener, at hele essensen af den diskussion, vi har haft, om, hvordan vi bekæmper klimaforandringer, hvordan vi når vores målsætninger, jo også har været, at hvis vi bare er ligeglade med lækageeffekten, går det jo galt. Vi er jo nødt til at anerkende, at der er en lækageeffekt. Og så er det, jeg siger: Når den nu er der, og det ved vi alle sammen, så er det vel ikke sådan, at ordføreren tror, at hvis vi bare skærer voldsomt ned i Danmark og venter på, at der er nogle træer, der gror, og vi en dag kan fælde og lave møbler af, får vi den situation, at vi får et bedre klima i verden. Det må da være her, vi skal producere varerne. Hvorfor skal klima altid handle om noget, vi skal have mindre af? Kunne vi ikke få mere produceret på den rigtige måde? **Spørger**: Jo, vi skal producere mere på den rigtige måde, vi skal producere flere bæredygtige varer. Jeg vil gerne anholde en ting, nemlig at de danske svin er de mest klimabæredygtige i verden, for faktisk ligger de under EU-niveau, hvis man medregner det soja, de spiser. Jeg vil også gerne sige, at jeg synes, man her i Folketinget bør læse Det Miljøøkonomiske Råds rapport om klimalækager, for den siger jo netop, at det ikke er en en til en-lækageeffekt; så når vi reducerer 1 mio. t i Danmark, rutsjer det ikke bare ud til udlandet.
[106877] **Spørger**: Tak, og tak til Ordføreren for talen. Der kom en interessant undersøgelse i dag fra Primetime, hvor man måler på danskernes tillid i det hele taget, og det har man gjort konsekvent de sidste 3 år. Der ser man, at tilbage i 2021 var der 60 pct. af danskerne, der sagde, at de havde tillid til regeringen generelt. I dag er det kun 35 pct. Når man spurgte danskerne tilbage i 2021, om de mente, at Folketinget generelt traf de bedste beslutninger for landet, svarede 59 pct. ja. 32 pct. siger i dag ja. Der er sket en halvering af tilliden til politikerne i den tid, hvor statsministeren har været statsminister, og jeg vil blot høre, hvad Ordføreren tror kan være årsagerne til det. **Medlem**: Det er et godt spørgsmål. Det er i hvert fald under alle omstændigheder en relevant debat, og jeg kan jo så se, at den rammer os alle sammen, ligegyldigt om man er folkevalgt på det ene eller på det andet niveau. Jeg synes, vi skal tage det her meget, meget alvorligt, for tillid er jo selve fundamentet for det åbne, frie danske samfund. Derfor har jeg heller ikke på noget tidspunkt ment, at der har været grundlag for ikke at have tillid til f.eks. myndighederne i Danmark eller til embedsmændene i Danmark eller til mine kolleger her i Folketinget. For min oplevelse er, at vi er drevet af det samme ønske om at gøre det bedste, vi kan, for vores land. Så kan vi jo se – og det gælder, så vidt jeg kan se, i alle vestlige samfund – at der er den samme tendens, som i høj grad blev accelereret af corona, hvor der har været en meget, meget hård debat. Det har der også været her i Folketingssalen, og det kunne jo være, at vi i fællesskab skulle prøve at skabe rammerne for at tale ordentligt både til og om og med hinanden. **Spørger**: Jeg er enig i, at det er bekymrende tal. Altså, der er jo cirka halvt så mange danskere i dag som for blot få år siden, der både har tillid til regeringen, til Folketinget og også til embedsmændene, og coronaperioden kan have noget at sige. Jeg ved ikke, hvor meget sådan tonen i debatten har noget at sige, men det er jo også oplagt at spørge, om Taleren føler et særligt ansvar for udviklingen i de her tal, eller om det mere er nogle stærkere kræfter, som Taleren har svært ved at modvirke. **Medlem**: Jeg føler et særligt ansvar for alt, der sker i det danske samfund. Jeg kan jo se den samme tendens i mig bekendt rigtig mange andre europæiske lande, og jeg tror, vi må være ærlige over for hinanden og sige, at der skete noget under corona. Jeg har været med i dansk politik i mere end 20 år, og jeg har med undtagelse af udlændingedebatten, som også ofte har en stor grad af hårdhed i sig begge veje, aldrig oplevet noget lignende som den debat, der var under corona, og jeg har heller aldrig nogen sinde hørt så meget mistænkeliggørelse over for andre danskere eller andre i vores befolkning, myndigheder og andre, som under corona. Så jeg tror, det spiller en rolle. Men jeg tror ikke, det kan forklare det hele, og under alle omstændigheder har vi i hvert fald et fælles ansvar for få gjort noget ved det. For der er grund til at have tillid. Det er jo det, der er det gode ved Danmark, altså at man kan have tillid til dansk politi, at man kan have det til danske embedsmænd, og at man kan have det til politikerne i Folketinget.
[89388] **Spørger**: Tak. Jeg vil gerne fortsætte lidt i det spor, Ordføreren var på i forhold til Ordføreren. Er der slet ikke nogen situationer, hvor man må tage et eget ansvar som voksen, også i forhold til ens børn, altså hvis man tager af sted og kæmper for nogle forhold og nogle værdier, der er det fuldstændig diametralt modsatte af alt, hvad vi står for i Danmark? Hvis det lykkes, får man et kalifat, så får man en islamistisk statsdannelse, og når det ikke lykkes, vil man gerne tilbage til trygge rammer i Danmark. Er der ikke et eller andet sted, hvor man også må tage et ansvar for den beslutning, man rent faktisk har taget, og hvor vi som land bør have lov til at sige fra og sige, at her går grænsen for os, at her synes vi, de pågældende er gået så langt væk fra os, at de ikke bare kan komme tilbage, når deres mission mislykkes? **Medlem**: Jeg er grundlæggende enig med Taleren i, at der jo kan komme en situation, hvor man kommer så langt væk fra de grundlæggende værdier, at man skal straffes og stilles til ansvar for sine handlinger. Det gør vi så ved de danske domstole med retssikkerhed, med retten til en forsvarer og en anklager, og hvor man er uskyldig, indtil det modsatte er bevist, og så bliver man sat i fængsel, hvis man har fortjent det. Det er sådan, vores demokratiske system er bygget op. Det er et retssamfund, og jeg er grundlæggende af den opfattelse, at det retssamfund skal gælde for alle danske borgere, uanset hvor fuldstændig langt ude jeg synes det, de har gjort, er. Det gælder for morderne, det gælder for dem, som skader børn, men det gælder også for dem her. **Spørger**: Så svaret er jo i virkeligheden nej. Her er der nogle voksne, der har truffet en beslutning om at rejse ud i verden for at kæmpe for et islamistisk kalifat. Deres mission mislykkedes så, men hvad nu, hvis den var lykkedes? Så havde vi fået en statsdannelse, som derfra, hvor den nu ville være, ville bekæmpe det frie samfund, som vi har i Danmark. Altså, er der ikke en grænse for naiviteten her? Det gælder jo også, når vi diskuterer statsborgerskaber til folk, der er kommet fra udlandet. Vi har selv rullet os ind i det – det er jo rigtigt: Vi har nogle, der får dansk statsborgerskab, og som fornægter danske værdier og kæmper imod det, vi normalt står for i Danmark. Men her er det folk, der endda rejser ud i verden for at være parate til at kæmpe for nogle ting, som er så diametralt modsat det, vi står for. Skal det ikke have nogen konsekvenser, også i forhold til at de må tage et ansvar for det valg, de har truffet? **Medlem**: Jeg synes, naiviteten kommer et andet sted fra end lige fra mig her, altså at man kan have så snæversynet en tilgang til den konflikt, der har været i Syrien. Lige nu lykkes det jo faktisk ikke for dem – på grund af hvad? Det er på grund af de kurdiske styrker, som nedkæmpede Islamisk Stat i Syrien, og som nu sidder med alle problemerne, inklusive de danske statsborgere. Dem overlader vi så bare gladelig til de demokratiske kræfter, der er dernede. Det er da også at løbe fra et ansvar, som stat, og overhovedet ikke at støtte en afradikalisering. Tværtimod siger PET jo, at risikoen for, at de her børn bliver radikaliserede og bliver en trussel mod den danske stat, stiger nærmest for hver dag, de er dernede.